zio Greggio (Cossato, 7 aprile 1954) è un conduttore televisivo, comico, cabarettista, attore e regista italiano.

È anche giornalista pubblicista iscritto all'ordine dei giornalisti.[1] Ha condotto fin dalla prima edizione il telegiornale satirico Striscia la notizia, di cui è il volto più rappresentativo insieme ad Enzo Iacchetti. Risiede nel principato di Monaco[2], dove organizza il Monte-Carlo Film Festival de la Comédie. È fondatore e animatore di un'associazione impegnata in favore dei neonati prematuri, l'«Associazione Ezio Greggio»[3] attiva dal 1995 nell'assistenza pediatrica.[4]
Biografia
Greggio e Gianfranco D'Angelo negli anni ottanta, durante il programma Drive In
L'infanzia

Nasce nel 1954 a Cossato, all'epoca in provincia di Vercelli, da Nereo Greggio[5] e Luciana Boggiani.[6] Nereo Greggio, originario di Monselice nel Padovano, era stato soldato in Grecia durante la seconda guerra mondiale e dopo l'armistizio dell'8 settembre, condotto in uno stalag tedesco decise di non arruolarsi nell'esercito della neonata Repubblica Sociale Italiana. Questa decisione gli costò l'internamento in Germania per tre anni. Il padre di Ezio era il direttore di un'azienda tessile dove lavorava anche la madre. Mentre il padre auspicava per lui un impiego in banca, Ezio tenta di entrare nell'ambiente dello spettacolo al Derby Club di Milano per poi incontrare Antonio Ricci alla Fininvest.[7]
L'esordio come cabarettista (1978)

Esordisce su Telebiella, una delle prime televisioni locali italiane; il regista Peppo Sacchi, fondatore dell'emittente, ricorda nel libro Il crepuscolo della Tv gli esordi di Greggio. Debutta come cabarettista nel 1978 alla Rai partecipando ai programmi La sberla e Tutto compreso di Giancarlo Nicotra e Giancarlo Magalli, nel 1980 A tutto gag di Romolo Siena senza particolare successo, ma conosce Gianfranco D'Angelo che lo convince ad abbandonare la RAI per passare alla neonata Fininvest in cui poi lo affianca alla conduzione del programma comico Drive In, che gli dà molta popolarità, in particolare con la parodia delle televendite in cui metteva all'asta un quadro kitsch dell'inesistente pittore Teomondo Scrofalo, sketch ripreso poi negli anni successivi nel programma Veline e citato nel suo film Box Office 3D - Il film dei film.
Il passaggio al cinema (1980)

Esordisce come attore cinematografico nel 1980 nel film Sbamm!, di cui cura anche il soggetto e la sceneggiatura; viene chiamato da Carlo Vanzina per il film Yuppies - I giovani di successo del 1986 e nel sequel dello stesso anno, Yuppies 2. Nel 1987 prende parte insieme a Paolo Rossi al film Montecarlo Gran Casinò e in seguito recita in altri film comico-parodistici: Vacanze di Natale '90, Vacanze di Natale '91, Anni 90, Infelici e contenti, Miracolo italiano.
Carriera televisiva e di attore
Ezio Greggio con Jerry Calà, Massimo Boldi e Christian De Sica sul set di Yuppies - I giovani di successo (1986)

Nel 1988 su Canale 5 conduce assieme a Lorella Cuccarini Odiens, programma di Antonio Ricci che successivamente lo vorrà come conduttore del suo nuovo show Paperissima esordito nel 1990. In quello stesso anno diventa presidente di una squadra di calcio, il Corbetta F.C., carica che deterrà sino al 1992. Nel 1993 torna in televisione con la terza edizione di Paperissima, ma ha raggiunto la massima popolarità conducendo dal 1988 Striscia la notizia, altro programma ideato da Ricci che, a parte l'assenza durante l'edizione 1991/1992 (poiché impegnato sui set di Vacanze di Natale '91, Infelici e contenti ed Anni 90), ha poi condotto per più di 4.000 puntate, affiancato da personaggi dello spettacolo, come Gianfranco D'Angelo, Raffaele Pisu, Ric, Enzo Iacchetti, Claudio Lippi, Michelle Hunziker, Emilio Fede, Franco Neri, Gerry Scotti, Silvia Toffanin, Enrico Beruschi.

Nel 1994 esordisce alla regia con Il silenzio dei prosciutti, girato negli Stati Uniti d'America. Durante le riprese di questo film conosce Mel Brooks,[8] col quale l'anno successivo recita in un cameo in Dracula morto e contento. Sempre nel 1995 prosegue con il film di Carlo Vanzina Selvaggi. Greggio firma poi la regia di Killer per caso (1997) e di Svitati (1999), in cui rivuole come attore al suo fianco Mel Brooks. Nel 2000 affianca Leslie Nielsen in 2001 - Un'astronave spuntata nello spazio.

Recita anche in diverse fiction prodotte da Mediaset come Anni '50, Anni '60, Un maresciallo in gondola, O la va, o la spacca e, in coppia con Iacchetti, Benedetti dal Signore e Occhio a quei due. Nell'estate 2008 subentra a Teo Mammucari nella conduzione di Veline, che ricondurrà nell'estate 2012. Nel 2008, dopo una pausa di alcuni anni, torna al cinema partecipando ai film Un'estate al mare di Carlo Vanzina e Il papà di Giovanna di Pupi Avati, una storia ambientata in epoca fascista nella quale Ezio interpreta il suo primo ruolo drammatico. Nel 2011 interpreta e dirige il film parodistico Box Office 3D - Il film dei film, che non riscuote successo; viene inoltre presentato fuori concorso alla Mostra Internazionale d'Arte Cinematografica di Venezia. Da vari anni è direttore del Monte-Carlo Film festival de la comédie e risiede nella città monegasca. Nell'estate del 2019, su Canale 5 ogni venerdì in prima serata, conduce una nuova edizione de La sai l'ultima? a 11 anni dall'ultima edizione trasmessa. In questo programma è affiancato da Maurizio Battista, Biagio Izzo, Gianluca Fubelli, Nino Formicola e la sua allora compagna Romina Pierdomenico.[9]
Vita privata

Ezio Greggio ha due figli, Giacomo e Gabriele, nati rispettivamente nel 1991 e nel 1995, in seguito al matrimonio con la modella spagnola Isabel Bengochea; più tardi, ad inizio anni 2000, la coppia divorzia. In seguito Ezio ha avuto relazioni con donne molto giovani, fra cui Romina Pierdomenico dal 2018 al 2023.

Nel dicembre 2024 Ezio diventa nonno del piccolo Leone, nato dal matrimonio del figlio Giacomo con la moglie Shereen Doummar.
Procedimenti giudiziari
Ezio Greggio insieme a Luca Barbareschi
Reati fiscali

Nel maggio 2013 è indagato dalla Procura della Repubblica di Monza perché secondo l'accusa la società RTI del gruppo Mediaset gli avrebbe pagato lo stipendio con un regime fiscale agevolato, visto che risultava residente a Montecarlo, mentre i funzionari del fisco italiano ritenevano che la sua residenza a Montecarlo fosse fittizia.[10][11] Nel luglio 2014 Greggio chiude il contenzioso con l'Agenzia delle entrate per l'attività svolta negli anni tra il 2001 e il 2010, periodo in cui era residente a Montecarlo. A farsi carico dell'importo di circa 20 milioni di euro per arretrati e imposte dovute è la società irlandese che gestiva i suoi diritti di immagine.[12]

Sul sito web di Striscia la notizia, tramite la pubblicazione di una nota[13] dell'avvocato Giulia Bongiorno, legale di Greggio, si precisa:[13]

«L'accordo sottoscritto da Ezio Greggio con l'Agenzia delle Entrate riguarda una Società terza con sede all'estero, deputata a gestire i diritti di immagine del sig. Greggio, la quale verserà gli importi concordati, anche se non dovuti, al solo fine di evitare una annosa disputa su una questione interpretativa delle disposizioni tributarie applicabili. La regolare residenza fiscale all'estero fino al 2010 del sig. Greggio è stata riconosciuta non soltanto dalle Autorità competenti, ma anche da una sentenza passata in giudicato di un Tribunale della Repubblica italiana. Dal 2011, Greggio fa la dichiarazione fiscale in Italia. Infine, un giudice del Tribunale di Monza, in un provvedimento incidentale, ha escluso che tutti questi fatti costituiscano reato»

Il patteggiamento per motivi fiscali, a seguito della cessione dei suoi diritti di immagine a una società estera, si è concluso il 14 ottobre 2015 con una multa, dopo l'approvazione da parte del medesimo tribunale di Monza.[14]
Diffamazione contro Claudio Baglioni

Per la pubblicazione del libro Tutti poeti con Claudio sul sito di Striscia la Notizia, ritenuto diffamatorio da Claudio Baglioni, Ezio Greggio viene indagato per diffamazione nel giugno 2022 assieme ad Antonio Ricci, Enzo Iacchetti e il Mago Casanova. Tale libro non è più disponibile su tale sito su ordine del GIP del Tribunale di Monza.[15]
Filmografia
Attore

    Sbamm!, regia di Francesco Abussi (1980)
    Yuppies - I giovani di successo, regia di Carlo Vanzina (1986)
    Yuppies 2, regia di Enrico Oldoini (1986)
    Montecarlo Gran Casinò, regia di Carlo Vanzina (1987)
    Occhio alla perestrojka, regia di Castellano e Pipolo (1990)
    Vacanze di Natale '90, regia di Enrico Oldoini (1990)
    Vacanze di Natale '91, regia di Enrico Oldoini (1991)
    Infelici e contenti, regia di Neri Parenti (1992)
    Anni 90, regia di Enrico Oldoini (1992)
    Il silenzio dei prosciutti, regia di Ezio Greggio (1994)
    Miracolo italiano, regia di Enrico Oldoini (1994)
    Selvaggi, regia di Carlo Vanzina (1995)
    Dracula morto e contento, regia di Mel Brooks (1995) - cameo
    Killer per caso, regia di Ezio Greggio (1997)
    Anni '50, regia di Carlo Vanzina – miniserie TV (Canale 5, 1998)
    Svitati, regia di Ezio Greggio (1999)
    Anni '60, regia di Carlo Vanzina – miniserie TV (Canale 5, 1999)
    2001 - Un'astronave spuntata nello spazio, regia di Allan Goldstein (2000)
    Un maresciallo in gondola, regia di Carlo Vanzina – film TV (Canale 5, 2002)
    Benedetti dal Signore – serie TV, 8 episodi (Canale 5, 2004)
    O la va, o la spacca – serie TV, 8 episodi (Canale 5, 2004-2005)
    Un'estate al mare, regia di Carlo Vanzina (2008)
    Il papà di Giovanna, regia di Pupi Avati (2008)
    Occhio a quei due, regia di Carmine Elia – film TV (Canale 5, 2009)
    Box Office 3D - Il film dei film, regia di Ezio Greggio (2011)
    Lockdown all'italiana, regia di Enrico Vanzina (2020)

Regista

    Il silenzio dei prosciutti (1994)
    Killer per caso (1997)
    Svitati (1999)
    Box Office 3D - Il film dei film (2011)

Programmi televisivi

    Telebiella (Telebiella, 1972)
    La sberla (Rete 1, 1978-1979)
    A tutto gag (Rete 2, 1980) non accreditato
    Tutto compreso (Rete 2, 1981)
    Drive In (Italia 1, 1983-1988)
    Miss Italia (Canale 5, 1987)
    Striscia la notizia (Italia 1, 1988; Canale 5, 1989-1991, dal 1992)
    Odiens (Canale 5, 1988-1989)
    Qua la zampa (Canale 5, 1990)
    Paperissima - Errori in TV (Canale 5, 1990, 1992-1993; Italia 1, 1990-1991)
    Ezio Greggio Show (Canale 5, 1994)
    Doppio lustro (Canale 5, 1998)
    Veline (Canale 5, 2008, 2012)
    Monte-Carlo Film Festival de la Comédie (Rete 4, 2016; Canale 5, 2017-2019)
    La sai l'ultima? - Digital Edition (Canale 5, 2019)
    Cinema My Love (Canale 5, 2021)
    No Talent - C'è spazio per tutti (Mediaset Infinity, 2024)

Teatrografia parziale

    Una vita sullo schermo (2024)

Podcast

    No talent - c'è spazio per tutti (Mediaset Infinity, 2023)

Discografia

Singoli

    1989 – Vieni a bere un bicchiere a la maison (con Gianfranco D'Angelo)
    2002 - Testa (con Enzo Iacchetti)
    2004 – Imi plac ochii tai (come Eziu Greggiescu)

Partecipazioni

    2004 – AA.VV. Baby Party Vol. 4, con il brano Testa (con Enzo Iacchetti)
    2004 – AA.VV. Striscia la compilation 2004, con il brano Testa (con Enzo Iacchetti)

Opere

    Presto che è tardi. Un libro veloce veloce da leccarsi le orecchie, Segrate, Mondadori, 1995, ISBN 88-04-40544-9.
    Chi se ne fut-fut. Un libro veloce veloce da leccarsi le orecchie. Parte seconda, Segrate, Mondadori, 1996, ISBN 88-04-41742-0.
    È lui o non è lui? (Cerrrrto che è lui). Contro l'attapiramento all'italiana, Segrate, Mondadori, 1997, ISBN 88-04-43347-7.
    E su e giù e trik e trak, Segrate, Mondadori, 2003, ISBN 88-04-50944-9.
    In una certa... manieeera, Segrate, Mondadori, 2005, ISBN 88-04-53584-9.
    Jerome K. Jerome, Loro ed io, prefazione di Ezio Greggio, Milano, Excelsior 1881, 2007, ISBN 978-88-615-8018-3.
    N°1. Una vita di avventure, incontri, scherzi e risate, Milano, Solferino, 2023, ISBN 978-88-282-1129-7.

Riconoscimenti

    Nastro d'argento
        2009 – Migliore attore non protagonista per Il papà di Giovanna

    Kids' Choice Awards
        2007 – Miglior Personaggio TV insieme ad Enzo Iacchetti[16]

    Premio Antonio De Curtis
        2006 – Premio Antonio De Curtis per le iniziative benefiche a favore dei bambini[17]

    Premio Campione dello Spettacolo
        2004 – Premio Campione dello Spettacolo per l'impegno a favore dei bambini nati con disfunzioni fisiche.

    Premio Grand Prix
        2008 – Premio Gran Prix per le migliori strategie di marca

    Premio Regia Televisiva
        1995 – Categoria Top Ten per Striscia la notizia
        2005 – Categoria Top Ten per Striscia la notizia
        2006 – Categoria Top Ten per Striscia la notizia
        2006 – Miglior personaggio maschile
        2007 – Categoria Top Ten per Striscia la notizia
        2007 – Miglior programma per Striscia la notizia
        2007 – Categoria Top Ten per Striscia la notizia
        2008 – Categoria Top Ten per Striscia la notizia
        2008 – Oscar di diamante per Striscia la notizia
        2009 – Categoria Top Ten per Striscia la notizia
        2010 – Categoria Top Ten per Striscia la notizia
        2012 – Categoria Top Ten per Striscia la notizia
        2013 – Categoria Top Ten per Striscia la notizia
        2013 – Premio alla carriera per Striscia la notizia
        2014 – Categoria Top Ten per Striscia la notizia
        2015 – Categoria Top Ten per Striscia la notizia

    Premio Satira Forte dei Marmi
        2009 – Premio Satira Forte dei Marmi

    Telegatti
        1984 – Migliori trasmissioni di varietà per Drive In
        1985 – Miglior trasmissione di varietà per Drive In
        1986 – Miglior trasmissione di varietà per Drive In
        1987 – Miglior trasmissione di varietà per Drive In
        1989 – Miglior trasmissione di varietà per Odiens
        1990 – Miglior trasmissione di satira TV per Striscia la notizia
        1991 – Miglior trasmissione di satira TV per Striscia la notizia
        1991 – Trasmissione dell'anno per Paperissima
        1995 – Miglior trasmissione di satira TV per Paperissima
        1997 – Miglior trasmissione di satira TV per Striscia la notizia
        1998 – Miglior trasmissione di satira TV per Striscia la notizia
        1999 – Trasmissione dell'anno per Striscia la notizia
        2000 – Miglior trasmissione di satira TV per Striscia la notizia
        2000 – Trasmissione dell'anno per Striscia la notizia
        2001 – Miglior trasmissione di satira TV per Striscia la notizia
        2001 – Trasmissione dell'anno per Striscia la notizia
        2002 – Miglior trasmissione di satira TV per Striscia la notizia
        2003 – Miglior trasmissione di satira TV per Striscia la notizia
        2004 – Miglior film TV per Benedetti dal Signore
        2004 – Premio speciale per Striscia la notizia
        2006 – Trasmissione dell'anno per Striscia la notizia
        2007 – Trasmissione dell'anno per Striscia la notizia
        2008 – Trasmissione dell'anno per Striscia la notizia
        2008 – Telegatto di platino per i vent'anni in tv di Striscia la notizia
        2008 – Telegatto di platino per i trent'anni di carriera in tv

    Tapiro d'oro
        2011 – All'attore per Box Office 3D - Il film dei film

Onorificenze

Nel 2015 gli è stata conferita la cittadinanza ad honorem dall'Albania.[18][19][20][21]
Note

    ^ Biografia di Ezio Greggio sul sito di Striscia la notizia, su striscialanotizia.mediaset.it. URL consultato il 24 settembre 2022 (archiviato il 18 gennaio 2022).
    ^ Luigi Franco, Ezio Greggio, un tapiro per il conduttore: lo stipendio pagato all'estero, ilfattoquotidiano.it, 24 maggio 2013. URL consultato il 26 dicembre 2013.
    ^ EzioGreggio.it - Cos'è l'associazione Archiviato il 2 aprile 2015 in Internet Archive.
    ^ Ezio Greggio sarà neonatologo ad honorem, su archiviostorico.corriere.it, Corriere della Sera, 18 dicembre 2005 (archiviato dall'url originale il 26 giugno 2015).
    ^ Tutto il Biellese e il mondo dello spettacolo in lutto: è morto Nereo, il papà di Ezio Greggio, su lastampa.it, La Stampa, 25 gennaio 2018.
    ^ Cossato piange la mamma di Ezio Greggio, su laprovinciadibiella.it, 20 maggio 2014.
    ^ Gigi Vesigna, Sorprese VIP, in Oggi, 5 giugno 2013, p. 74-80.
    ^ Iacchetti: «A me le vecchiette di Mel Brooks», su archiviostorico.corriere.it, 7 marzo 2006. URL consultato il 26 dicembre 2013 (archiviato dall'url originale il 27 dicembre 2013).
    ^ Condé Nast, Ezio Greggio e Romina Pierdomenico si separano, ma resta l'amicizia, su Vanity Fair Italia, 13 maggio 2023. URL consultato il 14 maggio 2023.
    ^ Federico Berni, Monza, i pm indagano sugli stipendi di Ezio Greggio versati a Monaco, in Corriere della Sera, 25 maggio 2013. URL consultato il 26 dicembre 2013.
    ^ Luigi Franco, Caso Ezio Greggio, il comico si difende. Ma il contratto con Mediaset è a rischio, in Il Fatto Quotidiano, 25 maggio 2013. URL consultato il 26 dicembre 2013.
    ^ Fisco, Ezio Greggio chiude il contenzioso Pagati 20 milioni di euro, in Il Fatto Quotidiano, 23 luglio 2014. URL consultato l'11 ottobre 2014.

    Ultime notizie. Riceviamo e pubblichiamo. Nota dell'avvocato Giulia Bongiorno sull'accordo tra Ezio Greggio e il fisco, su striscialanotizia.mediaset.it, 23 luglio 2014. URL consultato l'11 ottobre 2014 (archiviato dall'url originale il 6 ottobre 2014).
    ^ Luigi Franco, Evasione, Ezio Greggio patteggia 6 mesi: convertiti in 45mila euro di multa, su ilfattoquotidiano.it, 14 ottobre 2015. URL consultato il 29 ottobre 2015.
    ^ Claudio Baglioni diffamato da Ricci, Greggio e Iachetti: sequestrato libro di Striscia la Notizia, su www.dayitalianews.com, 11 giugno 2022. URL consultato il 29 giugno 2022.
    ^ Kids’ Choice Awards 2007, in TVBlog.it, 8 dicembre 2007. URL consultato il 14 marzo 2023.
    ^ Totò news 2006, su antoniodecurtis.com. URL consultato il 14 marzo 2023.
    ^ Ezio Greggio ottiene la cittadinanza albanese, in Portali Shqiptari.Net, 13 gennaio 2015. URL consultato il 14 marzo 2023.
    ^ "Ezio Greggio ha preso la cittadinanza albanese", in Today, 17 gennaio 2015. URL consultato il 14 marzo 2023.
    ^ Ezio Greggio diventa cittadino albanese, in Yahoo! News, 19 gennaio 2015. URL consultato il 14 marzo 2023 (archiviato dall'url originale il 1º luglio 2022).
    ^ 13 curiosità su Ezio Greggio, lo storico conduttore di Striscia la Notizia, su donnaglamour.it, 27 gennaio 2023. URL consultato il 14 marzo 2023.

Voci correlate

    Gianfranco D'Angelo
    Enzo Iacchetti

Altri progetti

    Collabora a Wikiquote Wikiquote contiene citazioni di o su Ezio Greggio
    Collabora a Wikimedia Commons Wikimedia Commons contiene immagini o altri file su Ezio Greggio

Collegamenti esterni

    Sito ufficiale, su eziogreggio.mc. Modifica su Wikidata
    Ezio Greggio Official (canale), su YouTube. Modifica su Wikidata
    (EN) Ezio Greggio, su Goodreads. Modifica su Wikidata
    (EN) Ezio Greggio, su Discogs, Zink Media. Modifica su Wikidata
    (EN) Ezio Greggio, su MusicBrainz, MetaBrainz Foundation. Modifica su Wikidata
    Ezio Greggio, su CineDataBase, Rivista del cinematografo. Modifica su Wikidata
    Ezio Greggio, su MYmovies.it, Mo-Net Srl. Modifica su Wikidata
    Ezio Greggio, su Movieplayer.it, NetAddiction S.r.l.. Modifica su Wikidata
    Ezio Greggio, su FilmTv.it, Arnoldo Mondadori Editore. Modifica su Wikidata
    (EN) Ezio Greggio, su IMDb, IMDb.com. Modifica su Wikidata
    (EN) Ezio Greggio, su AllMovie, All Media Network. Modifica su Wikidata
    (EN) Ezio Greggio, su Rotten Tomatoes, Fandango Media, LLC. Modifica su Wikidata
    (DE, EN) Ezio Greggio, su filmportal.de. Modifica su Wikidata

V · D · M
Film diretti da Ezio Greggio
Il silenzio dei prosciutti (1994) · Killer per caso (1997) · Svitati (1999) · Box Office 3D - Il film dei film (2011)
Controllo di autorità	VIAF (EN) 117662440 · ISNI (EN) 0000 0000 8414 2233 · SBN CFIV151254 · LCCN (EN) no97023412 · GND (DE) 141639938 · BNF (FR) cb140489061 (data) · CONOR.SI (SL) 16629859
  Portale Biografie
  Portale Cinema
  Portale Letteratura
  Portale Musica
  Portale Televisione
Categorie:

    Conduttori televisivi italiani del XX secoloConduttori televisivi italiani del XXI secoloComici italianiCabarettisti italianiNati nel 1954Nati il 7 aprileNati a CossatoAttori albanesiAttori cinematografici italianiAttori italiani del XX secoloAttori italiani del XXI secoloAttori televisivi italianiConduttori televisivi di Rai 1 degli anni 1970Conduttori televisivi di Rai 2 degli anni 1980Conduttori televisivi di Canale 5 degli anni 1980Conduttori televisivi di Italia 1 degli anni 1980Conduttori televisivi di Canale 5 degli anni 1990Conduttori televisivi di Italia 1 degli anni 1990Conduttori televisivi di Canale 5 degli anni 2000Conduttori televisivi di Canale 5 degli anni 2010Conduttori televisivi di Rete 4 degli anni 2010Conduttori televisivi di Canale 5 degli anni 2020Nastri d'argento al migliore attore non protagonistaVincitori del Premio Flaiano di cinematografiaPresentatori di PaperissimaPresentatori di Striscia la notiziaRegisti albanesiRegisti cinematografici italianiRegisti italiani del XX secoloRegisti italiani del XXI secoloSceneggiatori albanesiSceneggiatori italiani del XX secoloSceneggiatori italiani del XXI secolo

[altre]

Apple Inc. ([ˈæpəl]; pronuncia italiana [ˈɛppol],[2] chiamata in precedenza Apple Computer e nota come Apple) è un'azienda multinazionale statunitense che produce sistemi operativi, smartphone, computer e dispositivi multimediali, con sede a Cupertino, in California. È considerata una delle società tecnologiche Big Tech, assieme ad Amazon, Google, Microsoft e Meta.[3][4][5]

La società fu fondata nel 1976 da Steve Jobs, Steve Wozniak e Ronald Wayne a Los Altos, nella Silicon Valley, in California, per sviluppare e vendere il personal computer Apple I di Wozniak, sebbene Wayne abbia venduto la sua quota nei dodici giorni successivi. Fu incorporata come Apple Computer Inc. nel gennaio 1977 e le vendite dei suoi computer, tra cui l'Apple II, crebbero rapidamente. Nel giro di pochi anni, Jobs e Wozniak avevano assunto uno staff di progettisti di computer e avevano una linea di produzione. Apple è diventata pubblica nel 1980 con un immediato successo finanziario. Nel corso degli anni, ha distribuito nuovi computer con interfacce grafiche innovative - come il Macintosh 128K nel 1984 - e gli annunci pubblicitari per i propri prodotti ricevettero ampi consensi dalla critica. Tuttavia, l'alto prezzo dei prodotti e la limitata libreria di applicazioni hanno causato problemi, così come le lotte di potere tra i dirigenti. Nel 1985, Wozniak lasciò Apple amichevolmente e rimase un impiegato onorario,[6] mentre Jobs e altri si dimisero per fondare NeXT.[7] Nel corso del tempo, Apple ha introdotto presso il grande pubblico numerose innovazioni nel campo dell'alta tecnologia e del design, applicate ai prodotti informatici.[8] Dal 1º aprile 1976 al 3 gennaio 1977, era conosciuta come Apple Computer Company e dal 3 gennaio 1977 al 2007 come Apple Computer Inc.

Con l'espansione e l'evoluzione del mercato dei personal computer negli anni novanta, Apple ha perso quote di mercato a causa del duopolio a basso costo di Microsoft Windows sui cloni di PC Intel. Il consiglio di amministrazione assunse l'amministratore delegato Gil Amelio, per riabilitare la società in difficoltà finanziaria entro 500 giorni, rimodellandola con licenziamenti, ristrutturazione esecutiva e attenzione al prodotto. Nel 1997, Amelio portò Apple ad acquistare NeXT, risolvendo la strategia del sistema operativo disperatamente fallita e riportando Jobs in azienda. Jobs riguadagnò la posizione di comando, diventando amministratore delegato nel 2000. Apple tornò rapidamente alla redditività con la rivitalizzante campagna Think different (Pensa differente), e riuscì ricostruire il proprio status lanciando l'iMac nel 1998, aprendo la catena di negozi Apple Store nel 2001 e acquisendo numerose aziende per ampliare il portafoglio software. A gennaio 2007, Jobs ribattezzò la società Apple Inc., spostando la sua attenzione verso l'elettronica di consumo e lanciò l'iPhone con grande successo di critica e finanziario. Nell'agosto 2011, Jobs si dimise da amministratore delegato a causa di complicazioni di salute e fu susseguito da Tim Cook. Due mesi dopo, Jobs morì, segnando la fine di un'era per l'azienda. Nel giugno 2018 Jony Ive, capo progettista di Apple, lasciò l'azienda per mettersi in proprio, dichiarando che avrebbe lavorato con Apple come suo cliente principale.

Apple è ben nota per le sue dimensioni e i suoi ricavi. Dal 2011 risulta essere una delle più grandi aziende per capitalizzazione azionaria - titolo quotato al Nasdaq - e di maggior valore al mondo, davanti alla concorrente Microsoft.[9] Le sue entrate annuali mondiali sono ammontate a 265 miliardi di dollari (234 miliardi di euro) per l'anno fiscale 2018. Nel 2022, secondo la classifica Fortune Global 500, Apple è diventata la più grande azienda manifatturiera al mondo per ricavi.[10] È anche la più grande azienda tecnologica per fatturato e una delle aziende di maggior valore al mondo. Il 12 agosto 2012 è divenuta la maggior società privata di sempre per capitalizzazione di mercato, superando il precedente record della Microsoft risalente al 1999,[11] anche se è inferiore alle grandi multinazionali come Huawei. Nel 2012 gli utili crebbero del 94%. Il 25 novembre 2014, Apple sfondò la quota di 700 miliardi di dollari di capitalizzazione di mercato, battendo il suo precedente record risalente al 2012: nessuna azienda statunitense aveva mai superato tale soglia.[12] È anche il terzo produttore mondiale di telefoni cellulari dopo Samsung e Huawei.[13] Nell'agosto 2018, Apple è diventata la prima società statunitense quotata in borsa ad essere valutata oltre mille miliardi di dollari (890 miliardi di euro).[14][15] Al 2020, la società impiega 137.000 dipendenti a tempo pieno[16] e mantiene 510 negozi al dettaglio in 25 paesi.[17] Gestisce la piattaforma iTunes, che è il più grande rivenditore di musica al mondo. Al 2020, più di 1,5 miliardi di prodotti Apple sono attivamente utilizzati in tutto il mondo.[18] L'azienda ha anche un alto livello di fedeltà al marchio, che ha la quotazione più alta del mondo. Tuttavia, Apple riceve critiche significative in merito alle pratiche di lavoro dei suoi appaltatori, alle sue pratiche ambientali e alle pratiche commerciali non etiche, incluso il comportamento anticoncorrenziale, nonché alle origini dei materiali di base.
Storia
Lo stesso argomento in dettaglio: Storia di Apple.
1976-1984: L'incontro tra Wozniak, Jobs e Wayne e la fondazione
Lo stesso argomento in dettaglio: Ronald Wayne, Steve Wozniak e Steve Jobs.

Steve Wozniak era programmatore per la HP, che nel 1975 aveva cominciato a tenere conferenze al Homebrew Computer Club. In attesa del giorno in cui avrebbe potuto permettersi una CPU e dal momento che avrebbe voluto utilizzare il Motorola 6800, Wozniak cominciò a studiare e a progettare i suoi computer sulla carta, perché entrambi i processori commerciali disponibili a metà degli anni settanta, l'Intel 8080, che costava 179 dollari e il Motorola 6800 che costava 170 dollari, erano troppo costosi.

Quando la MOS Technologies mise in commercio il suo chip 6502, nel 1976 a un prezzo accessibile, 25 dollari[19], Wozniak scrisse una versione del linguaggio di programmazione BASIC per il nuovo processore e, una volta completata, cominciò a progettare un computer sul quale farlo girare. Il chip 6502 era stato progettato dagli stessi progettisti che avevano progettato il 6800 e il vecchio progetto del computer di Wozniak basato appunto sul 6800 aveva quindi bisogno solo di alcune piccole modifiche per poter utilizzare il nuovo processore. Una volta completato un prototipo nel suo garage, Wozniak ne parlò durante le sue conferenze all'Homebrew Computer Club, dove mostrò per la prima volta il suo sistema. Fu in quell'occasione che Wozniak incontrò Steve Jobs il quale, interessato allo sviluppo commerciale dei computer, riuscì a convincerlo ad assemblare la macchina che aveva progettato e a venderla assieme a lui. Steve prese contatti con il proprietario di un negozio di computer della zona, The Byte Shop e gli propose la macchina. Il proprietario ne era interessato e si impegnò a comprarne 50 esemplari, pagandoli 500 dollari l'uno, ma a condizione che fossero tutti montati e quindi i due dovettero assemblarli tutti senza però disporre né di una fabbrica né dei soldi necessari per impiantarla.

La macchina si chiamava Apple I (1976) ed era innovativa per l'epoca in quanto poteva essere collegata a un televisore - molti computer dell'epoca non prevedevano nemmeno un dispositivo video - anche se il video era ancora piuttosto lento, soltanto 600 caratteri per secondo; includeva poi delle ROM da dove caricava il codice all'accensione cosa che rendeva molto semplice l'avvio. Spinto dall'insistenza di Paul Terrell, Wozniak progettò anche un modulo per interfacciare il computer a un lettore a cassette per caricare e salvare i programmi. Il lettore era molto rapido per l'epoca (leggeva e scriveva 1.200 byte per secondo). Risultava discretamente potente ed era nel complesso semplice in quanto Wozniak era riuscito a progettarlo utilizzando pochi componenti rispetto ai computer concorrenti e quindi era anche relativamente economico.

Dopo essersi associati con Ronald Wayne, il quale avrebbe dovuto fare da mediatore tra i due amici[20], cominciarono ad assemblare i computer nel garage della casa di Jobs riuscendo a consegnare i computer. Questi ultimi venivano forniti senza telaio, cosa frequente all'epoca. Chi acquistava il computer doveva quindi provvedere in proprio alla realizzazione dell'alloggiamento; vi sono fotografie dell'epoca che mostrano l'Apple I contenuto in una scatola di legno. Alla fine vennero costruiti 200 esemplari di Apple I.
Apple II (1977)

Molte delle scelte progettuali del primo computer erano dovute alle limitazioni economiche che Wozniak dovette affrontare durante lo sviluppo del prototipo; ora, dopo avere venduto i primi computer, avendo più risorse a disposizione cominciò a progettare la seconda versione, Apple II, ma ben presto la progettazione si rivelò più costosa del previsto e venne chiesto a Wayne di finanziare il progetto ma questi rifiutò uscendo dall'azienda. Jobs contattò così Mike Markkula il quale, fiducioso nel progetto, investì 250.000 dollari nella neonata Apple computer, fondata ufficialmente il 1º aprile 1976. Una delle differenze fondamentali del secondo computer era il circuito TV che, totalmente ripensato, visualizzava i dati contenuti nella memoria del computer e non stringhe di testo inviategli dal processore; inoltre era in grado di visualizzare anche grafica, non solo semplice testo, ed era in grado di utilizzare anche i colori. Jobs insistette per la realizzazione della struttura e di una tastiera migliorati in modo che il computer, una volta tirato fuori dalla scatola, avrebbe dovuto essere pronto e funzionante subito, senza software da programmare o parti da montare. Bisognava poi anche scrivere il BASIC per consentire agli utenti di programmarlo.

L'Apple II fu presentato al pubblico il 16 aprile del 1977, durante il primo West Coast Computer Faire. Con la sua presentazione generalmente si ritiene sia nata l'era del computer, infatti milioni di computer vennero venduti negli anni '80.[21] Quando Apple si quotò in borsa, generò più ricchezza di quanta ne avesse generata l'IPO della Ford nel 1956 e creò il maggior numero di milionari per compagnia che la storia ricordi.[22] Vennero prodotti molti modelli della famiglia Apple II, inclusi l'Apple II e l'Apple IIGS.
1984-1991: L'espansione e la concorrenza con IBM e Microsoft
Macintosh 128K (1984)

Nel 1980, sull'onda del successo dei computer come nuovo prodotto, anche l'IBM decise di entrare nel mercato con un suo PC il quale utilizzava MS-DOS, un sistema operativo solo testuale prodotto dalla Microsoft di Bill Gates. Questo computer venne spinto dalla potenza commerciale dell'IBM e conquistò presto ampie fette di mercato. Molte piccole aziende utilizzavano l'Apple II,[23] ma la Apple - che Steve Wozniak aveva lasciato nel 1981 - decise di realizzare una nuova macchina dedicata al mercato aziendale in tempi rapidi e venne ideato Apple III. La fretta determinò alcuni problemi nel prodotto, accompagnati da errori nelle scelte progettuali, come la mancanza di una ventola per il raffreddamento del computer. Jobs si oppose alla ventola, ritenendola non elegante.[24][25][26] La nuova macchina, a causa di questa scelta, si rivelò un disastro in quanto si surriscaldava facilmente e molti modelli dovettero essere richiamati. L'Apple III era costoso e, malgrado nel 1983 ne fosse stata introdotta una versione aggiornata, non vendette comunque come si era sperato.

Nel frattempo la Apple, con sviluppatori come Jef Raskin e Bill Atkinson, lavorava al completamento di un nuovo computer che avrebbe avuto un'interfaccia grafica, un mouse, la programmazione orientata agli oggetti e il supporto per le reti informatiche. Anni prima, nel dicembre 1979, Jobs era stato autorizzato dalla Xerox a visitare lo Xerox PARC dove vide il nuovo sistema Alto, dotato di un'interfaccia grafica. Jobs riuscì ad aver accesso ai laboratori Xerox per tre giorni, grazie a un accordo di prevendita di un milione di azioni Apple prima dell'IPO (circa 18 milioni di dollari). Da quello che aveva visto nacquero i progetti Lisa e Macintosh. Lisa venne presentato nel gennaio 1983; costava 9.900 dollari, quindi era troppo costoso per gli utenti a cui era indirizzato. La Apple non riuscì a conquistare il mercato, pertanto Lisa venne abbandonato nel 1986.

A metà dello sviluppo di Lisa, Jobs fu estromesso dal progetto ma riuscì ad assumere il comando su quello parallelo del Macintosh, che inizialmente era stato previsto come versione economica del Lisa. Ciò non avvenne senza ripercussioni: il progettista capo Jef Raskin rassegnò le dimissioni. Il Macintosh venne presentato nel 1984 con uno spot televisivo trasmesso durante la finalissima del campionato nazionale di football e divenne celebre[27].

Nel 1985, dopo avere ottenuto una prima licenza proprio dalla Apple, Microsoft presentò Windows, la propria interfaccia per i sistemi prodotti da IBM e per quelli compatibili di altri produttori. Questi programmi, nella loro prima versione con interfaccia grafica, erano nati su Mac nel 1984-'85 con un'esclusiva Apple per due anni. Nel quadro del progetto in base al quale intendeva risollevare le sorti della società, Jobs negoziò un accordo epocale con lo storico rivale.[28] Lo scopo principale era che l'azienda di Bill Gates continuasse lo sviluppo di Word ed Excel per il sistema operativo della Apple. La concessione a Microsoft degli elementi dell'interfaccia grafica dei Mac per quello sviluppo, firmata da John Sculley, era stata all'origine delle cause legali intentate da Apple a Microsoft per il furto del look and feel del System 7 (nome che nel 1997 divenne macOS). La vertenza legale fu sciolta solamente nel 1996 (vedi infra). Dopo uno scontro frontale con il nuovo AD John Sculley, nel 1985 Jobs fu costretto ad abbandonare la società. Fondò una nuova società, NeXT Computer la quale, nonostante inizialmente sembrasse promettente, non riuscì a conquistare un mercato abbastanza ampio e venne chiusa nel 1997.
Macintosh Portable (1989)

Visto lo scarso successo del primo computer portatile della Apple, il Macintosh Portable nel 1989, ne venne presentato nel 1990 un nuovo modello, il PowerBook la cui serie originale, la 1xx, era formata da due prodotti distinti, il PowerBook 100, realizzato in collaborazione con Sony, molto simile a un subnotebook e basato sul vecchio processore Motorola 6800, e i più potenti e completi nella loro configurazione, PowerBook 140 e PowerBook 170. PowerBook stabilì lo standard per tutti i futuri portatili APPLE che seguirono introducendo lo schermo collegato tramite una cerniera alla tastiera come il Grid Compass, la trackball come gli apricot e altre innovazioni. Supportava le reti AppleTalk ed era incluso il software QuickTime Player, il quale forniva un supporto multimediale.[senza fonte]
1991-1997: Il nuovo hardware e l'acquisizione di NeXT
Lo stesso argomento in dettaglio: NeXT.
Apple Newton MessagePad (1993)

Uno degli sviluppi più interessanti della Apple guidata da John Sculley si ebbe nel settore dei computer palmari o Personal digital assistant (PDA). Nel 1993 la Apple mise in commercio il Newton da un'idea di Sculley (fu proprio lui a coniare l'acronimo PDA), ma di scarso successo commerciale. Alla metà degli anni novanta, Apple entrò in un periodo di difficoltà, dimostrato dal calo delle vendite. Allora l'azienda cambiò direttore. Così dalle sedi europee arrivò Michael Spindler, ma questo cambio non servì a molto; causò più danni che altro infatti nel 1996 fu messa il commercio l'Apple Pippin, ovvero una riduzione del Mac, nato in collaborazione con Bandai ma si rivelò un fallimento. Windows della Microsoft era il leader del mercato mentre la Apple si era vista ridurre le quote di mercato dal 20% dei primi anni novanta al 5%.

Il sistema operativo Classic Mac OS era ormai datato. Nel 1994 Apple rivoluzionò i Macintosh adottando come processore il PowerPC. Per l'occasione creò un consorzio con Motorola e IBM, aziende detentrici dei brevetti necessari al nuovo processore, il quale era sensibilmente diverso rispetto ai precedenti modelli della famiglia Motorola 68000: la Apple dovette sviluppare uno strato di emulazione per le applicazioni software sviluppate prima del PowerPC. Permaneva comunque la necessità di cambiare e di offrire qualcosa di nuovo sul mercato. L'azienda decise di acquistare una software house che disponesse di un moderno sistema operativo, da adattare successivamente a macchine con architettura PowerPC. All'inizio la società pensò all'acquisizione della Be Inc., azienda fondata da due transfughi della Apple: il maggior candidato a diventare il nuovo sistema operativo di Apple sembrava quindi essere il BeOS, di cui era già in corso la portabilità per l'architettura Power PC. In seguito, l'azienda contattò Steve Jobs.

Jobs intervenne tempestivamente: prima ancora di ricevere un incarico ufficiale nell'azienda da lui fondata, raggiunse un accordo con la Microsoft (6 agosto 1997): lo storico rivale avrebbe acquisito il 7% circa delle azioni della Apple (senza diritto di voto in assemblea), per un controvalore di 150 milioni di dollari, impegnandosi a realizzare versioni di Internet Explorer e Microsoft Office per Macintosh e a chiudere le cause in corso con licenze incrociate sui brevetti[29]. L'acquisto delle azioni era subordinato a un accordo che prevedeva l'installazione del web browser di Microsoft su tutti i computer prodotti dalla Apple per i cinque anni seguenti (Microsoft Explorer Macintosh Edition).

Jobs, divenuto il 16 settembre amministratore delegato ad interim con un compenso simbolico di un dollaro annuo fino al 2001[30][31][32], riuscì a far risorgere Apple[33], promuovendo soprattutto lo sviluppo della linea iMac dal settembre 1998[34]. L'idea di Jobs fu di puntare alla realizzazione di nuovi dispositivi e dei relativi software producendo lettori di MP3 come l'iPod e, nel decennio successivo, smartphone come l'iPhone e tablet come l'iPad[35].
1997-2007: Ritorno ai profitti e macOS

Il 21 dicembre 1996 il consiglio d'amministrazione votò l'acquisizione di NeXT per 400 milioni di dollari con l'intenzione di utilizzarne il sistema operativo, NeXTSTEP, come base per le future versioni del sistema operativo macOS (entrambi utilizzano un kernel Unix). Jobs divenne consigliere personale del presidente Gil Amelio[36] che pochi mesi dopo, l'11 luglio 1997, diede le dimissioni insieme al suo braccio destro Ellen Hancock[37].
iPod (2001)

Nel 2001 la Apple lanciò sul mercato Mac OS X, un sistema operativo rivolto sia alle utenze private che a quelle professionali; a differenza delle precedenti versioni introduceva una nuova interfaccia grafica rendendo disponibili anche le librerie Carbon per consentire agli sviluppatori di effettuare in modo rapido il porting del vecchio e ampio parco software di Mac OS 9 sul nuovo sistema operativo. Con il Mac OS X la Apple consolidò la propria quota di mercato.

Nel 2003 la Apple deteneva circa il 5% del mercato dei personal computer[38]. La crisi finanziaria viene successivamente superata: le azioni in mano alla Microsoft vengono ricomprate, anche se la quota di mercato continuava ad assottigliarsi e nel 2004 raggiungeva il 3%. Vengono anche presentati i processori PowerPC G4 e l'IBook.

Nel 2002 viene presentato il nuovo iMac G4, dotato di una base semisferica collegata a uno schermo TFT tramite un braccio metallico orientabile. Questo modello è stato dismesso nell'estate del 2004. Il nuovo modello, l'iMac G5, basato sul PowerPC G5, è stato presentato il 31 agosto 2004. Questo modello è ispirato dall'iPod racchiude l'intera logica del computer nello schermo TFT. Il nuovo Mac è uno dei computer più silenziosi e sottili che esistano sul mercato[senza fonte].

Nel Giugno 2005 Apple annunciò che i computer Macintosh avrebbero adottato i processori Intel al posto dei PowerPC[39]. I primi modelli furono presentati a Gennaio 2006 ed erano dotati di Intel Core Duo a 32 bit, mentre nel corso dell'anno furono adottati processori Intel Core 2 Duo a 64 bit.
2007-2011: Successo con iPhone
Immagine di un Apple Store inglese. Aperto a Londra in Regent Street il 20 novembre 2004, è il primo punto vendita di Apple in Europa e il terzo fuori dagli Stati Uniti.

Nel 2007 Apple mette in commercio un nuovo prodotto, l'iPhone, uno smartphone con lo schermo multi-touch, con il quale pone le basi per l'ingresso di Apple nel settore della telefonia mobile.[40][41][42] Nei primi 200 giorni di vendita, l'iPhone conquista il 19% del mercato degli smartphone con 4 milioni di unità vendute.[40]
Dal 2011 ad oggi: era post-Jobs e dirigenza di Tim Cook
Ingresso della sede centrale a Cupertino, in California.

Jobs morì il 5 ottobre del 2011 ma aveva già lasciato la carica il 24 agosto 2011 per via della malattia che lo colpiva, e venne sostituito dal direttore operativo Tim Cook.[43] Nonostante tutto, l’azienda riuscì comunque ad andare avanti: il primo importante annuncio di prodotto da parte di Apple dopo la scomparsa di Jobs è avvenuto il 19 gennaio 2012, quando Phil Schiller introduce iBooks Textbooks per iOS e iBooks Author per Mac OS X a New York. Jobs aveva dichiarato nella sua biografia che voleva reinventare l'industria dei libri di testo e l'educazione.[44]

Dal 2011 al 2012, Apple mette in commercio l'iPhone 4S[45][46] e l'iPhone 5,[47][48] che presentavano fotocamere migliorate, un assistente software intelligente chiamato Siri e dati sincronizzati sul cloud con ICloud; gli iPad di terza e quarta generazione, con display Retina[49][50][51] e l'iPad Mini, che presentava uno schermo da 7,9 pollici in contrasto con lo schermo da 9,7 pollici dell'iPad.[52] Questi lanci hanno avuto successo, l'iPhone 5 (rilasciato il 21 settembre 2012) è diventato il più grande lancio di iPhone con oltre due milioni di preordini[53] e furono venduti tre milioni di iPad in tre giorni dopo il lancio dell'iPad Mini e dell'iPad di quarta generazione (rilasciato il 3 novembre 2012).[54] Apple mette in commercio anche un MacBook Pro da 13 pollici di terza generazione con display Retina e i nuovi computer iMac e Mac Mini.[51][52][55]

Il 20 agosto 2012, l'aumento del prezzo delle azioni di Apple ha aumentato la capitalizzazione di mercato dell'azienda a $ 624 miliardi (552 miliardi di euro), un primato mondiale. Ciò ha battuto il record stabilito in precedenza da Microsoft nel 1999.[56] Il 24 agosto 2012, una giuria statunitense stabilisce che Samsung deve pagare Apple $ 1,05 miliardi (929 milioni di euro) di danni in una causa di proprietà intellettuale.[57] Samsung presenta ricorso per il risarcimento dei danni, che la Corte riduce a $ 450 milioni (398 milioni di euro).[58] La Corte inoltre accoglie la richiesta di Samsung di un nuovo processo.[58] Il 10 novembre 2012, Apple conferma un accordo globale che avrebbe respinto tutte le cause legali tra Apple e HTC fino a quella data, a favore di un accordo di licenza decennale per i brevetti attuali e futuri tra le due società. Si prevede che Apple guadagnerà $ 280 milioni (248 milioni di euro) all'anno da questo accordo con HTC.[59]

Un'e-mail confidenziale scritta da Jobs un anno prima della sua morte viene presentata durante il procedimento del caso Apple contro Samsung Electronics e diviene disponibile al pubblico all'inizio di aprile 2014. Con una riga dell'oggetto che recita "Top 100 - A", l'e-mail è stata inviata solo ai 100 dipendenti più anziani dell'azienda e delinea la visione di Jobs del futuro di Apple Inc. in 10 sottovoci. In particolare, Jobs dichiara una "Guerra santa con Google" per il 2011 e prevede un "nuovo campus" per il 2015.[60]

A marzo 2013, Apple deposita un brevetto per un sistema di realtà aumentata (AR) in grado di identificare oggetti in un flusso video in diretta e presentare informazioni corrispondenti a questi oggetti attraverso uno strato di informazioni generato dal computer sovrapposto all'immagine del mondo reale.[61] Nel 2013 la società ha anche preso diverse decisioni di assunzione di alto profilo. Il 2 luglio 2013, Apple assume Paul Deneve, presidente belga e AD di Yves Saint Laurent come vicepresidente.[62] Un annuncio di metà ottobre 2013 rivela che l'amministratore delegato di Burberry, Angela Ahrendts, avrebbe intrapreso la carriera di vicepresidente senior di Apple a metà 2014. Ahrendts supervisiona la strategia digitale di Burberry per quasi otto anni e, durante il suo mandato, le vendite aumentano a circa $ 3,2 miliardi (2,8 miliardi di euro) e le azioni si triplicano.[63] Si è dimessa da Apple nel 2019.[64]

Insieme al vicepresidente di Google Vint Cerf e all'amministratore delegato di AT&T Randall Stephenson, Cook partecipa a un vertice a porte chiuse tenuto dal presidente Obama l'8 agosto 2013, per quanto riguarda la sorveglianza del governo e Internet a seguito dell'incidente di Edward Snowden NSA. Il 4 febbraio 2014, Cook incontra Abdullah Gül, presidente della Turchia, ad Ankara per discutere del coinvolgimento dell'azienda nel progetto Fatih.

Nel primo trimestre del 2014, Apple registra vendite pari a 51 milioni di iPhone e 26 milioni di iPad, stabilendo un nuovo record di vendite trimestrali. Registra un significativo aumento anno su anno delle vendite di Mac. Ciò è stato contrastato da un calo significativo delle vendite di iPod. A maggio 2014, la società conferma l'intenzione di acquisire la compagnia audio Beats Electronics da Dr. Dre e Jimmy Iovine, produttore della linea di cuffie e prodotti per altoparlanti "Beats by Dr. Dre" e operatore del servizio di streaming musicale Beats Music per $ 3 miliardi (2,6 miliardi di euro) e di vendere i loro prodotti attraverso i punti vendita e i rivenditori Apple. Iovine credeva che Beats fosse sempre "appartenuto" ad Apple, poiché la società si era modellata sulla "ineguagliata capacità di Apple di unire cultura e tecnologia". L'acquisizione è stata il più grande acquisto nella storia di Apple.

Apple è stata in cima al rapporto annuale Best Global Brands di Interbrand per sei anni consecutivi: nel 2013,[65] 2014,[66] 2015,[67] 2016,[68] 2017[69] e 2018 con una valutazione di $ 214,48 miliardi.[70]

A gennaio 2016, un miliardo di dispositivi Apple erano in uso attivo in tutto il mondo.[71][72]

Il 12 maggio 2016, Apple investe $ 1 miliardi (888 milioni di euro) in DiDi, una società cinese di reti di trasporto.[73][74][75] The Information riferisce ad ottobre 2016 che Apple aveva preso posto nel consiglio di Didi Chuxing,[76] una mossa che James Vincent di The Verge ipotizzava potesse essere una decisione strategica di Apple di avvicinarsi al settore automobilistico,[77] in particolare Didi Chuxing ha riferito di interessarsi alle auto con guida autonoma.[78]

Il 6 giugno 2016, Fortune pubblica Fortune 500, la cui lista di aziende è classificata in base alla generazione di entrate. Nell'anno fiscale successivo (2015), Apple è inserita nell'elenco delle società tecnologiche di punta.[79] Si classifica al terzo posto, complessivamente, con $ 233 miliardi (206 miliardi di euro) di entrate.[79] Ciò rappresenta una crescita di due punti dalla lista dell'anno precedente.[79]

Il 6 aprile 2017, Apple ha lanciato Clips, un'app che consente agli utenti di iPad e iPhone di creare e modificare brevi video con testo, grafica ed effetti. L'app fornisce un modo per produrre brevi video da condividere con altri utenti sull'app Messaggi, Instagram, Facebook e altre reti sociali. Apple introduce anche Titoli live per Clips che consente agli utenti di aggiungere didascalie e titoli animati usando la propria voce.[80]

A maggio 2017, Apple aggiorna due dei suoi design dei siti Web. Il sito Web "Apple Press Info" per le pubbliche relazioni viene modificato in "Apple Newsroom", caratterizzato da una maggiore enfasi sulle immagini e quindi da una minore densità di informazioni, combinando comunicati stampa, notizie e foto. È inoltre aggiornata la panoramica "Apple Leadership" dei dirigenti dell'azienda, aggiungendo un layout più semplice con un'immagine di intestazione prominente e campi di testo a due colonne. 9to5Mac nota le somiglianze progettuali con alcune delle app riprogettate di Apple in iOS 10, in particolare i software Apple Music e News.[81]

A giugno 2017, Apple annuncia HomePod, un altoparlante intelligente mirato a competere contro Sonos, Google Home e Amazon Echo.[82] Verso la fine dell'anno, TechCrunch riferisce che Apple stava acquisendo Shazam, una società specializzata in: musica, TV, film e riconoscimento pubblicitario.[83] L'acquisizione è stata confermata pochi giorni dopo, al costo di $ 400 milioni (354 milioni di euro). I media fanno notare che l'acquisto sia sembrato una mossa di Apple per ottenere dati e strumenti per rafforzare il proprio servizio di streaming Apple Music.[84] L'acquisto viene approvato dall'UE alla fine di settembre 2018.[85][86]

Sempre a giugno 2017, Apple nomina Jamie Erlicht e Zack Van Amburg a capo della nuova unità video mondiale. A novembre 2017, Apple annuncia l'espansione in una programmazione sceneggiata originale: una serie drammatica con Jennifer Aniston e Reese Witherspoon e un reboot della serie antologica Amazing Stories con Steven Spielberg.[87] A giugno 2018, Apple firma l'accordo di base minimo di Writers Guild of America e Oprah Winfrey a un partenariato pluriennale di contenuti.[88][89] Ulteriori collaborazioni per serie originali includono Sesame Workshop e DHX Media e la sua filiale Peanuts Worldwide, nonché una partnership con A24 per la creazione di film originali.[90][91][92] A gennaio 2019, Apple aveva ordinato 21 serie televisive e un film. Ci sono cinque serie in sviluppo presso Apple.

Il 5 giugno 2018, Apple depreca OpenGL e OpenGL ES in tutti i sistemi operativi e invita gli sviluppatori a utilizzare le API Metal.[93] Ad agosto 2018, Apple acquista Akonia Holographics per i propri occhiali a realtà aumentata.[94][95] Il 14 febbraio 2019, Apple acquisisce DataTiger per la propria tecnologia di marketing digitale.[96]

Il 29 gennaio 2019, Apple registra il suo primo calo di ricavi e profitti dall'ultimo decennio.[97][98][99] A febbraio 2019 acquista la società di elaborazione conversazionale PullString (precedentemente ToyTalk)[100] Il 25 luglio 2019, Apple e Intel annunciano un accordo per Apple di acquisire il business dei modem per smartphone di Intel Mobile Communications per 1 miliardo di dollari.[101]

Il 30 marzo 2020 Apple acquisisce Dark Sky, un'app meteorologica locale per una somma non divulgata. L'app stand alone (separata) sarà chiusa alla fine del 2021.[102][103] Il 3 aprile 2020, Apple acquisisce Voysis, una società con sede a Dublino focalizzata sulla tecnologia vocale digitale AI per una somma non divulgata.[104] Il 14 maggio 2020, Apple acquisisce NextVR, una società di realtà virtuale, con sede a Newport Beach.[105]
Transizione da Intel
MacBook Air M1 (2020)

Durante il suo discorso annuale al WWDC del 22 giugno 2020, Apple annuncia che passerà dai processori Intel a processori sviluppati internamente.[106] L'annuncio era atteso dagli analisti del settore ed è stato notato che i prodotti con processori Apple permetterebbero grandi aumenti delle prestazioni rispetto agli attuali modelli Mac basati su Intel.[107]
Prodotti
Hardware

Al 2021, i prodotti hardware Apple comprendono: i computer Macintosh, le linee di dispositivi portatili iPad (tablet computer), iPhone (smartphone) e Apple Watch (smartwatch), i media center Apple TV e i dispositivi audio AirPods, HomePod e iPod touch.[108]
Macintosh
Lo stesso argomento in dettaglio: Macintosh.

I Macintosh, o Mac, sono personal computer caratterizzati da un design industriale minimalista. La linea Mac consiste nei portatili MacBook Air e MacBook Pro e dai desktop iMac, Mac Pro, Mac Mini e Mac Studio.

I Macintosh sono forniti di serie con il sistema operativo macOS, sempre sviluppato da Apple, che include diverse applicazioni tra cui la suite di produttività iWork, app per la creatività amatoriale come iMovie e GarageBand. Apple realizza anche applicazioni per il mercato professionale per il montaggio video (Final Cut Pro) e creazione musicale (Logic Pro). macOS è uno dei sistemi operativi più utilizzati per i pc, dopo Windows[109].

Apple vende numerosi accessori per i Mac, tra cui: Magic Mouse, Magic Trackpad, Magic Keyboard e i display Apple Studio Display e Pro Display XDR.
iPhone
Lo stesso argomento in dettaglio: iPhone.
Un iPhone 13 bianco e la sua scatola.

Al Macworld Conference & Expo di gennaio 2007, Steve Jobs ha presentato il primo telefono cellulare intelligente dell'azienda, iPhone[110] che esegue il sistema operativo iOS, derivato da macOS. La sua introduzione ha mosso critiche e perplessità[111], ma in retrospettiva iPhone è universalmente considerato un prodotto che ha rivoluzionato e cambiato profondamente il settore della telefonia[112][112][113][114][115][116].

iPhone è dotato di un design a lavagna e schermo multi tocco.

Sin dal loro debutto, iPhone e iOS sono aggiornati regolarmente con cadenza annuale, con un supporto massimo generalmente di 5 anni.

I modelli più recenti sono iPhone 16, iPhone 16 Plus, iPhone 16 Pro e iPhone 16 Pro Max. 